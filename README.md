> These are notes about my fathers audio company which is not longer active.
> These are his words and what his company was offering.
>
> I have saved these to document his thoughts and to memorate his passion about music and audio.

# Accurate Audio

## Naturlig ljudåtergivning är livskvalitet!

Här kan ni finna intressanta audioprodukter. Något finns säkert som kan vara intressant just för dig!
Har du intresse av att förhöja ljudkvaliten i ditt hem, lokal eller studio, så bistår vi gärna med att gå igenom din anläggning och ljudmiljö.
Över 25 års erfarenhet inom ljudåtergivning på absolut högsta nivå, gör att ni kan känna Er fullt trygga i ert val.
Tveka inte att kontakta oss på Accurate Audio så skall vi bistå Er med den hjälp ni vi ha.
En optimerad anläggning till en nöjd kund är vår inspiration och vårt mål samt är en naturlig följd utav den glädje och inlevelse musiken ger er, när ni lyssnar på resultatet ...

Organisationsnummer: 556563-9811  
Momsregistreringsnummer / VAT-no: SE556563-981101  
Företaget har F-skattebevis


## Var finns vi?

Accurate Audio AB  
Storgatan 39  
461 30 Trollhättan  
SWEDEN


## Företagets Historia

Våren 1983 satt 3 killar i Trollhättan, Peter Johansson, Lennart Nicklasson och Leif Ivarsson och diskuterade Hifi och konstaterade att någon riktig hifi-butik i vårt närområde saknades helt. Eftersom vi ansåg oss tillhöra skaran av mer kunniga och tyckte om iden, så var resten  en formalitet och resultatet blev att jag startade Hifi-Punkten HB  och en butik öppnades. Av studie- och familjeskäl gick Leif ur detta företag men har under alla år varit en nära vän med butiksinnehavarna.
Accurate Audio AB startades hösten 1998 utav Leif Ivarsson och Lennart Nicklasson. Den primära anledningen var att en större objektiv lyssningstest utfördes på effektförstärkare, medelst den sk FE- testmetoden, utav ett flertal olika PA-steg, studiosteg och större effektförstärkare för hemmabruk och resultaten påvisade en påtaglig klang och renhetsskillnad mellan testdeltagarna. Samtidigt som några faktiskt visade sig ha en mycket hög ljudkvalitet dvs låg förvrängning och liten färgning.
Precis efter testets slut fick Hifi-punkten av en slump in förstärkare för utprovning av det engelska märket CHORD Electronics LTD. Dessa visade sig ligga i topp utav de bästa och hade sådana kvaliteter att vi två beslutade att påbörja import utav märket.
Snart hade vi även kontakt med Sveriges Radio P2 i Stockholm som vi besökte några gånger med anledning utav CHORDs klassiska studio slutsteg SPA 1032. En omfattande utvärdering av flera olika effektförstärkarmärken som utfördes hos SR P2, ledde till att SPA1032 inköptes till 4 studios, däribland Berwaldhallens studio samt några OB-bussar. En god indikering på CHORDS goda ljudegenskaper!
Ett flertal kunder infann sig dessutom snart i vårt närområde, Västergötland och dessa kunder avnjuter idag nöjda sin musik via CHORD med stor behållning...
Eftersom CHORD Electronics produkter har en prisnivå som är relativt hög och definitivt tillhör det sk high-end segmentet, så omsätts inte märket dagligen. Visst skulle man önska att fler hade råd, eller att produkterna kostade hälften så fler hade råd, men nu är det som det är och vi välkomnar de som är intresserade att stifta bekantskap med ett av det mest välrenommerade märket inom hifibranschen.

Kunden får dock inte bara en förnämlig musikupplevelse, utan ögat får också sitt lystmäte, i form av mycket stilrena förstärkare med avmätt designad elegans som få andra ens kommer i närheten utav, om någon. De som kommer in i en lokal eller rum där CHORDs förstärkare finns uppställda, brukar reagera på samma sätt när blicken sveper över inredningen, så fastnar den oundvikligen på förstärkarna en låååång stund och ansiktsuttrycken brukar övergå till ett trånande och ett habegär är fött.
Ja, ta dig tid att kolla närmare på CHORDs produktlinjer och förundras på samma sätt vi gör än idag...

Sedan några år tillbaka har märket Behringer kommit in i företagets verksamhet. Till en början stiftades bekantskap med deras digitala EQ, Ultracurve DSP 8000, som var i sig var revolutionerande billiga och faktiskt riktigt välljudande vid rätt inkoppling. Därefter kom de smått fantastiska studiomonitorerna B2031A som påminner mycket om ett känt finskt märke med aktiva monitorer.  Trots att just denna högtalare från Behringer är både oförskämt mycket billigare, så erbjuder den en överlägsen ljudkvalitet och därmed även klart bättre monitoregenskaper. Dessa högtalare representerar fortfarande helt enkelt ett otroligt fynd för pengarna, både som aktiva likväl som i passivt utförande, då benämnd B2031P. Och det var dessa produkter som gjorde att Accurate Audio startade med försäljning utav Behringer. Dessa högtalare gör sig också minst lika bra i hemmet som i en studio men har kanske inte hittats av den vanliga kunden riktigt än, då produkten främst är nischad mot studio. Men alla som lyssnat på dem blir förundrade...
Då Leif Ivarsson samtidigt arbetat som ljudansvarig på ett bilföretag under flertalet av åren då Accurate Audio AB existerat, så har verksamheten inte gått på högfart utan snarare som hobbyverksamhet, men sakta men säkert har företaget under senare år utvecklats till att arbeta med import och export, e-handel och försäljning, uthyrning av PA/Karaoke, inspelning, installationer, ljudkonsultation och akustikarbeten, ljudmätningar, optimering utav högtalarposition i hem eller studio för bästa basbalans och optimering av frekvensgången. Upp mot 3000 timmars erfarenhet av EQ- och frekvensgångsoptimering finns!  Att ratta en EQ kan vem som helst med lite kunskap, men att erhålla ett bättre resultat än från början kräver kunskap och att lyfta återgivningen till högre höjder erfordrar "fingertoppskänsla", engagemang och stor erfarenhet av neutralt ljud.

Accurate Audio ligger fortfarande i Hifi-Punktens lokaler och ett samarbete företagen emellan finns.  Idag är även Alf Sjöblom med i Accurate Audio som delägare. Alf's kunskaper inom bl.a. ljud- o bild- för hembio och framtidens allt mer datorbaserade integration utav underhållningssystem i våra hem, är inte att förakta... Det Alf inte kan inom detta område är troligen inte heller värt att veta!
Hoppas Ni nu fått en lite bättre bild utav Accurate Audio som företag och finner oss intressanta


## Företagets syn på musikåtergivning

Vår önskan är att ge dig stora musikupplevelser, kort och gott!
För det är väl ändå det som vi konsumententer av hifi och musik vill uppnå...?

### Spridda tankar kring musik och  hifi...
Musik är det största internationella språk vi människor har och det saknar alla former av gränser. Det är så fantastiskt funtat, att vi inte behöver lära oss att förstå musiken utan vi kan ta till oss den tom redan innan vi föds.

Viljan att förmedla en känsla och upplevelse finns i varje musikers grundläggande intentioner. Reproduceringen kan dock ske på oändligt många olika sätt vilket gör att musikens innersta budskap kommer fram till oss lyssnare mer eller mindre begränsad. Otroligt nog kan musikens allmänna budskap förmedlas även över minsta lilla transistorradio. Men den nerv, närhet och subtila nyanser eller storslagenhet som artisten, musikern, kompositören och eller ljudteknikern önskat förmedla och lagt sin själ i för att få med på inspelningen, försvinner till viss del på vägen till våra öron. Anledningen till att man som konsument vill ha en bättre anläggning kan givetvis vara många, men förhoppningsvis är det viktigaste argumentet just önskan att få komma närmare musiken.

I hemmets vrå, erbjuds vi en ypperlig miljö att i lugn o ro få knyta en djupare relation till den musik som man tycker om och det på precis det sätt vi själva vill som lyssnare. Ja, som en kärleksrelation Det är något som vi skall ta vara på och göra det bästa möjliga utav. Ibland kan det dock gå lite för långt med sk hifi-nördar som förtvivlat kastar ut stora belopp på hifi utan egentligen ha råd med det och eller kommer in i byteskaruseller som kan anta oanade proportioner och bli rent ohälsosamma. Som alla relationer gäller det att vårda och hålla dem sunda.

Ett boende har en begränsad yta och en anläggning tar alltid mer eller mindre plats. Numera har det blivit populärt med små minianläggningar, men de saknar helt enkelt förutsättningar att ge dig en storslagen upplevelse och riktigt bra återgivning. De fysikaliska lagarna gäller precis som vanligt oavsett vad lågpriskedjornas ihärdiga reklaminformation försöker påskina. Givetvis finns många faktorer som spelar in, utrymme, färger, designkrav, pengar mm, men kom ihåg att Ni skall kunna stå ut med återgivningen från anläggningen troligtvis i många år och hur nära musiken vill ni egentligen komma? Har ni lyssnat på en riktigt bra anläggning någon gång och känt hur nackhåren reser sig av den starka känsloupplevelse som förmedlas? För er egen skull, köp inte första bästa Ni springer på om Ni inte vet det är vettiga grejer för ert behov. Risken finns annars, att det blir en självuppfyllande profetia med en oanvänd anläggning som bara står och samlar damm. Om det är en riktigt bra anläggning samtidigt som den är snygg, så gör det säkert inte ont, snarare blir vi mer tillfreds med dess existens även om den tar sitt utrymme. Men både utseende och hög kvalitet samtidigt kostar en slant. Alternativt kan man arbeta på att dölja så mycket som möjligt, vilket förvisso kräver större ingrepp i rummet istället.

Vad är då skillnaden på musikåtergivning i ett hem och en studio? Jo, en studio är ett arbetsredskap! Monitorer och förstärkare har en enda uppgift och det är förmedla allt så ofärgat som möjligt precis som i ett hem, bara att kraven oftast är generellt sett högre, eller åtminstone så borde det vara så... Återgivningssystemet bör ses som kalibrerade mätinstrument, för att säkerställa att slutresultatet blir som man tänkt sig. Lyssningsmiljön måste dessutom vara akustiskt välkontrollerad, dvs rummet skall mäta så linjärt som möjligt och stående vågor elimineras. Efterklangen bör vara lagom lång så att det blir ett visst liv i återgivningen och inte för väldämpat och torrt, då det blir tröttsamt att arbeta i en sådan lyssningsmiljö. Diffusorer bryter upp reflexer på lämpliga positioner och kan göra underverk. De dämpar inte, utan bibehåller luftigheten i rummet samtidigt som ljudbildens scenario blir tydligare och stabilare. Intensiteten i ett visst frekvensområde från en bearbetad reflex blir lägre och kommer istället ifrån flera olika håll i rummet och mer utspritt i tiden. Studioteknikern får därigenom lättare att höra direktljudet från högtalarna tack vare att det reflexljud som nås av öronen blir mer harmlöst. Denna ljudmiljö bör eftersträvas i ett hem också, men givetvis skall vardagsrummet vara just ett hem och därför tillämpas mer diskreta lösningar och man driver inte arbetet lika långt. Kraven på tystnad i vardagsrummet är inte heller desamma. Istället kan exempelvis blommor och mattor i tillräcklig omfattning och på rätt ställen samt möbler i sig ge en rätt tillfredställande lösning, beroende på vilka krav man har.        

Vägen till de riktigt stora musikupplevelserna i hemmiljö är lång och krokig med många fallgropar då det tyvärr förekommer en del humbug i hifi-branschen ifrån mer eller mindre oseriösa säljare. Säljare slätar över och har allt som oftast bortförklaringar och förenklingar som avviker mot saklig teknisk förklaring. Allt går att förklara utifrån fysikaliska lagar och med sunt förnuft. De som spelar på människors tro på tillbehör som skall förbättra ljudet bara för det är dyrt, vill givetvis tjäna enkla snabba pengar. Dyrt kan vara bra men det är tyvärr ingen självklarhet. För den som inte har erfarenhet av lyssningstester kan kort bara konstateras att de som initiellt inleds med öppen lyssning och bedömning, dvs. där alla vet vad man lyssnar på, och som sedan avslutas med blindtest oftast ger olika resultat. När vi inte vet vad vi lyssnar på, är det betydligt svårare att höra någon skillnad! Så det gäller att ta det lugnt som kund, värdera trovärdigheten ifrån säljare och använda sitt eget omdöme.

Ibland kommer det presumtiva kunder som säger att de inte är sådana finlyssnare och vill göra gällande att de inte hör skillnader på förstärkare eller ens högtalare. Allt handlar givetvis om, vilken relation man har till musiken. Avser man inte att använda sin musikanläggning till mer än bakgrundslyssning när man dammsuger, diskar mm eller sitter hemma och pratar med bekanta under festliga förhållanden, kanske man inte skall lägga så mycket pengar på den. ALLA människor har däremot förmågan att registrera skillnaderna och höra om en anläggning är bra eller mindre bra oavsett bakgrund och ålder. Det handlar mer om ett förhållningssätt gentemot musiken. Ofta är man som mindre initierad kund kanske försiktig eller tom lite rädd för att göra bort sig och vågar inte uttrycka sina värderingar. Så den som skall guida en kund till något han eller hon skall leva med under kanske många år och samtidigt också trivas med, har ett stort ansvar att förvalta. Så att man som kund och lyssnare kommer närmare musiken istället för att förskjutas ifrån den. Musik kan ge stora upplevelser och det är varje säljares ansvar att försöka ge de bästa möjliga förutsättningarna för de pengar som kunden vill och kan avsätta att uppnå detta. Det är i alla fall vårt mål!


### Hur bedömer man ljudkvalitet?

Bedömning av ljudkvalitet är givetvis individuell men faktum är att det inte är så stor skillnad som en del vill göra gällande! Det finns snarare klara kriterier för vad vi människor uppfattar som bättre och sämre ljud. Ett första statement är därför: "En bra högtalare återger all musik trovärdigt!". Ja, vi anser att man skall reservera sig då någon säger att den eller den högtalaren är bra för viss typ av musik, bara för att den har en speciell karaktär. Spelar man nästan bara basrik musik, så är en golvhögtalare däremot att rekommendera framför en stativhögtalare, då den troligen erbjuder ett större frekvensomfång och därmed förmedlar mer av musikens innehåll. Samtidigt är det just i basen som de största variationerna erhålls och ju djupare en basåtergivning går desto mer arbete fodras för att få ett riktigt bra helhetsresultat.

En avgörande orsak till att vanliga musiklyssnare har så olika uppfattningar om ljudkvalitet, beror på tidigare erfarenheter av musikåtergivning. Den eller de anläggningar som man lyssnat på under lång tid av sitt liv, präglar helt enkelt ens ideal. Ju bättre anläggning man levt tillsammans med desto bättre referenser har man erhållit. Det är också vetenskapligt väl dokumenterat och bevisat, att ju mer erfarna lyssnare det är desto mer överens är de i sin bedömning. Så ljudidealet blir mer och mer samstämmigt ju längre man kommit i sin utveckling att bedöma ljud. Man bör därför hålla i minnet att det är levande autentisk musik som är den verkliga referensen och inget annat. Det är ett faktum att neutralt återgiven musik kommer ALLTID ge störst utdelning av musikupplevelse i längden oavsett musik och lyssnare!

Det är alltså vår lyssningsbakgrund som ger utrymme för sådan spridning av åsikter inom hifi och skapar dessa livliga diskussioner och tyckanden. Varje individ har naturligtvis rätt att få ha de bedömningskriterier han eller hon vill ha! Vad vi vill säga är, att ett ljudsystem som är framtaget på vetenskapliga grunder OCH med god fingertoppskänsla baserad på stor erfarenhet som grund, kommer att framföra musik så övertygande bra att INGEN ifrågasätter systemets kvalitéer, oavsett bakgrund! Det finns faktiskt inte mer än ETT mål som vi skall försöka uppnå med anläggningen. Men önskar man driva sitt system dithän så kostar det också en slant.

Alla fel ger upphov till störande inslag som skapar utrymme till olika prioriteringar och värderingar. Vilka problem som är viktigast att bearbeta är inte alltid så lätt att veta för en mindre erfaren lyssnare, men en god början är att vara medveten om dess existens. Det är långtifrån alltid, som ägare även till rätt dyra system är medvetna om sina systems brister man bara har en känsla av att det är något som inte är riktigt bra. Dessutom är det rätt vanligt att tro att bara för att kostnaden för själva anläggningen var så stor, så måste återgivningen automatiskt vara bra. Tyvärr är det nu inte alltid så enkelt, men vi kommer gärna och hjälper till med råd och förbättringar, allt från en snabb genomgång under en kväll till totalgenomgång av hela ert system.

Med mycket god lyssningserfarenhet kan man använda sig av vitt skilda musikmaterial och ändå göra en god bedömning. Hur skall man då göra för att bedöma en anläggnings ljudkvalitet om man inte är så van lyssnare? Det odiskutabelt bästa musikmaterialet, åtminstone initiellt, är den mänskliga rösten. Nyttja skivor av god kvalitet och lyssna på sångröster som är relativt ensamma i ljudbilden. ALLA människor vet hur en röst låter intuitivt, vi hör dem dagligen runt omkring oss och har därför erhållit en naturligt bra referens att använda oss utav. Var öppen för dina intryck och lita på dina öron! Föreställ dig att du skulle ersätta högtalaren med en människoröst som står framför dig och sjöng. Finns en stor likhet i röstens intonation, sprödhet, värme och upplösning? Om inte, så har heller inte anläggningen stor trovärdighet. Givetvis skall man även använda sådan musik man tycker om att lyssna på och har erfarenhet av. Samtidigt bör man ha i bakhuvudet att ens erfarenheter från tidigare system man levt med, kommer sätta klara influenser på hur man tycker att det låter.


### Accurate Audio's grundvärdering!

Vi anser att målet med en musikanläggning är att lyssna på musik och inte på anläggningens brister. Därför utgår vi ifrån att den verkliga livemusiken är ideal och är det mål som vi vill uppnå, även när vi lyssnar hemma. Att ha en anläggning med en mer eller mindre påtaglig färgning som ligger som en matta över all musik vi lyssnar på är ett sound och har inget med hifi att göra. Problemet är bara att begreppet här är så slitet, så få känner intuitivt någon skillnad inför orden. Ett sound kan låta häftigt en stund, men inte i det långa loppet. Istället tröttnar vi snart på den där karaktären som ligger och maler på samma sätt hela tiden oavsett vilken musik vi spelar. Här har vi människor olika tröskelnivå och acceptans, för vad vi står ut med och hur lång tid det tar innan vi tröttnar beroende på bl.a. lyssningsvana. En van hifi-lyssnare blir oftast snabbare medveten om brister än en som inte är det. Samtidigt har hifi-människor ofta svårare för att fokusera på musiken än på felen, vilket i och för sig är synd då det liksom är syftet med vår anläggning... Kalla det yrkesskada eller lyssningserfarenhetens negativa sida. Även om anläggningen inte må vara den bästa så kan ju musiken faktiskt vara bra och man skall vid dessa situationer, försöka ta det som det är och acceptera felen.

För att erhålla största möjliga musikupplevelse, måste dock återgivningen präglas av vissa grundläggande egenskaper. Vi skall därför försöka gå igenom vad vi anser är viktigast och varför här nedan.

De "nyckelbegrepp" som sammanfattar stora musikupplevelser bäst, är det helhetsintryck och den homogenitet som råder över alla register samt anläggningens förmåga att spela starkt med bibehållen renhet och avspändhet

Att musiken känns naturligt sammanhållen och inget frekvensregister känns överdrivet eller undertryckt utan alla register kommer fram på ett balanserat sätt är den absoluta grundförutsättningen för att närma sig en trovärdig återgivning! Att ha ett system som är fantastiskt neutralt i bas och mellanregister men har en diskant som sticker ut någonstans och "väser" kommer aldrig att kunna avnjutas som trovärdig ersättare för verklig musik, ej heller ett system med otroligt korrekt mellanregister och diskant men med en burkig eller på annat sätt karakteristisk bas som "lever ett eget liv". Vi kommer som lyssnare att hela tiden registrera dessa egenheter till fel i ett ljudsystem med både vår hörsel och vår hjärna, vare sig vi vill det eller ej. Så fort ett register inte harmonierar under en kort stund då det finns energi som sticker ut, eller om ett register ligger och maler nästan hela tiden, så sker denna registrering utav oss lyssnare mer eller mindre medvetet. Detta medför att våra sinnen aldrig får en chans att fullt ut koppla av och istället verkligen kunna koncentrera sig på musiken på ett naturligt och avspänt sätt. Att det sedan finns ekonomiska och andra skäl är något många får acceptera. Vi tvingas mentalt leva med vår anläggnings fel och vi tvingas samtidigt att fjärma oss från musiken pga. de vardagsproblem som står i vägen för en rätt så kompromisslös inställning som erfordras för att uppnå den allra högsta kvalitetsnivån utav återgivning.

Ju mindre musikupplevelsen störs desto bättre är naturligtvis musikanläggningen! I de bästa anläggningarna kan upplevelsen faktiskt ge en mycket snarlik känsla av storslagenhet, intimitet, dynamisk kontrast och inlevelse, att likheterna med verkligheten är snudd på ohörbara. Hur som helst, kontentan är, att det är viktigare med en harmoniskt sammanhållen och balanserad återgivning som kanske har en del distorsion så länge denna inte blir särpräglad eller allmänt påtaglig, än ett system som är nära nog perfekt i nästan hela frekvensspektrat men är behäftat med någon liten egenhet som sticker ut och stör.

Det gäller alltid att utnyttja sin budget på bästa sätt så att musikupplevelserna som förmedlas blir så stor som möjligt per investerad krona. En del byter prylar ofta i sin iver att förbättra sin anläggning. Ibland går det ett steg framåt ibland går det ett halvt steg bakåt. Denna balansering är inte enkel att åstadkomma för gemene man men vi finns här för att på ett professionellt sätt hjälpa er att maximera er ljudkvalitet och därmed er musikupplevelse om ni så önskar


### Förmågan att kunna spela starkt

Alla förstår säkert att ett ljudsystem bör klara av att spela så rent som möjligt och helst hela vägen upp till verklighetstrogen full styrka. De brister som de flesta system har upplevs på väldigt många olika sätt men målet är ju mer avspänt musiken kan framföras desto bättre kommer också styrkepassagen upplevas och dynamikupplevelsen bli större och intensivare. Om återgivningen präglas av en stabil ljudbild med hög trovärdighet samt om luftighet mellan alla olika ljudkällor i ljudbilden är oförändrade vid alla volymnivåer så man upplever ett lugn över återgivningen även vid det kraftigaste crescendo, utbrott av tät musik eller hårda anslag, så har man nått mycket långt. För att kunna återge musik med så hög trovärdighet anser vi att det krävs minst 2x600 watt i en anläggning i ett normalt vardagsrum då högtalarna har normal verkningsgrad och att dessa samtidigt är kapabla att hantera den mängden effekt utan att förändra sin klang och renhet nämnvärt. Dvs. vi pratar om en riktigt bra trevägare med minst en 15" bas eller liknande konarea, av god kvalitet. 2-vägs högtalare, som exempel, är i princip alltid kompromisser och klarar inte så höga effekter utan att förvränga återgivningen så att man istället vrider ner volymen. Det gör man kanske för att det helt enkelt låter illa eller att man omedvetet registrerar att det distorderar. Hjärnan skickar signaler om att det låter jobbigt men ovana lyssnare har inte lärt sig att tolka vad signalerna från hjärnan faktiskt innebär utan vrider ner volymen mer som en reflexbetingad handling för att slippa "den störande återgivningen" och därmed även distorsionen. En 2-vägare kan däremot låta förträffligt upp till mindre starka ljudtryck och sitter man exv. vid närfältsmonitorer så kan de uppfylla kravet förutom vid de lägsta frekvenserna. Ett statement kan här vara på sin plats; "Man kan aldrig få för mycket effekt". Samtidigt som man givetvis av kostnadsskäl bör matcha effektbehovet mot högtalarna man nyttjar, genom att kolla hur mycket högtalartillverkaren uppger som maxeffekt. Om tillgången av effekt i förstärkaren man äger, överstiger uppgiven maxeffekt på högtalaren är det i sig inget problem. Du bör höra om du spelar så högt att högtalarna börjar bli olinjära och låter illa och det är bättre än att ha tillgång till för lite effekt för den ljudnivå man vill kunna spela och dessutom riskera att förstöra högtalarna pga. att förstärkaren pressas över sin förmåga. Även en förstärkare på 2x20W kan förstöra diskanterna i en högtalare som skall klara 500W ren effekt, något som händer, särskilt på fester Men redan långt innan det gått så illa avges hörbar distorsion ifrån förstärkaren. Ibland bidrar elektroniken med någon form av distorsion redan från lägsta nivå men det som är mest störande är den stegrande grad av skräpighet som ökar med volymen och som alla analoga enheter producerar.

Om man upplever volymen störande så fort man spelar lite starkare så är det något som det inte står inte riktigt rätt till, vilket tyvärr är ganska vanligt förekommande. Återgivningen skall vara "silkeslen mot öronen" även då man fysiskt upplever att "nu är det ta mej sjutton riktigt högt" och den mjukheten skall helst inte åstadkommas mha ett förhöjt basregister. Givetvis utifrån vad du har idag, så är det alltid en nyttig erfarenhet att få prova på en förstärkare med låt säga 5-10 ggr mer uteffekt än vad du nyttjar idag. Att få uppleva skillnaden att ha tillgång till "obegränsad" effekt kan ge riktiga aha-upplevelser. En avgörande faktor för hur påtaglig skillnaden blir är givetvis dina högtalares kvalitet och effekttålighet. Har ni provat att gå fram till högtalarna och lyssna på ett element i taget någon gång? Lyssna exempelvis på diskantelementet, på nära håll. Låter det lyftigt och rent? Det är ett enkelt sätt att lättare få fokus på problem som man har i sin återgivning. De brister som finns i de övre registren får då ingen bas som maskerar bristerna.

Något man brukar notera vid lyssning på hög volym i riktigt bra system, är att när man börjar prata med någon intill sig så inser man hur högt man faktiskt spelar. Hjärnan registrerar inte något jobbigt utan insuper musiken lekande lätt och till fullo trots att man spelar så starkt att man svårligen hör andra prata i sin omgivning. När musiken toppar runt 120 dB och dynamiken i musiken ligger på runt exv. 10 dB, så blir det svårt att höra någon börja tala med 70-80 dB i ljudstyrka. Rösten hamnar då 30-40 dB ner under musiken och man får flytta sig närmare varandra och eller höja rösten ordentligt för att höras.

Förvisso kan man givetvis uppleva att det är högt också från en stor orkester som spelar live, men det medför inte samma påträngande upplevelse som med de flesta ljudsystemen. Likheterna mellan dem kan däremot i bästa fall och som tidigare sagts vara förbluffande, då omfattande omsorg och varsamhet lagts på att arbeta sig igenom alla detaljer. Små defekter, i form av färgning och distorsion som slipats bort med konstens alla regler, samt akustiska insatser utförts i rummet.


### Den viktigaste egenskapen i ett ljudsystem!

Den grundläggande och viktigaste tekniska egenskapen, är den som uttrycks enklast men som faktiskt är så oerhört svårt att uppnå tillräckligt litet fel utav. Frekvensgången är den vanligaste tekniska termen och skall också ses som den viktigaste! Dessutom är det troligen också den mest missbrukade i marknadsföringssammanhang. Om de finaste och mest exklusiva högtalarelementen sitter i en välbyggd högtalare och inte integreras bra i delningsfiltrena för att erhålla en balanserad helhet och naturlig klang, så blir de lätt överspelade utav en betydligt enklare högtalare med billiga element och rimligt låg distorsion som är framtagen och utvecklad på ett korrekt sätt.

En erkänd högtalarkonstruktör ifrån Canada uttryckte sig en gång på följande vis. Han sa: - "De 3 viktigaste faktorerna i en högtalare för att återgivningen skall bli riktigt bra är; rak frekvensgång, rak frekvensgång och rak frekvensgång". Accurate Audio delar denna uppfattning och kan inte nog understryka betydelsen av dessa ord...

Ett genomgående mycket vanligt fenomen som väldigt många har, är för mycket bas i sina ljudsystem. Varför är det nu så då undrar ni givetvis, kanske för att det ger just en mer fysisk upplevelse av energi. Ja, det kan vara ett av skälen, men det viktigaste omän inte fullt så väl uppmärksammat, är nämligen att ett ljudsystems befintliga brister i form av både distorsion och ojämn frekvensrespons, maskeras mha en varm och framhävd basåtergivning. Faktum är att de flesta som vill införa mera bas är oftast inte införstådda med varför de vill ha det utan bara att de vill ha mer bas. Så vi skall försöka ge en förklaring till detta beteende.

Betänk att musiken består utav grundtoner nere i basen och spröda övertoner som harmonierar med grundtonerna, med fallande styrka. Alla audiosystem adderar till en förvrängning utav sk olinjär distorsion, som gör att utöver de övertoner som finns med i musiken på skivan, så tillförs det ytterligare toner utav anläggningen. Det hör till sakens natur att detta tillskott till övervägande del, finns i de övre frekvensområdena. Detta innebär ju konkret att totalljudet har tiltat med sin extra energi utspridd över mellanregistret och diskantområdet i förhållande till grundtonerna i basen. Detta uppfattas ibland som en grå pregnans och eller hårdhet som inträder i mer eller mindre påtaglig omfattning i återgivningen, beroende på hur starkt man spelar. Givetvis är det också beroende på ett systems förmåga att hantera distorsion "snyggt" Här gör väl oftast de dyrare audioburkarna ett bättre arbete, bl.a. tack vare större nätdel relativt den billigare burken. En del distorsion finns där även vid riktigt låga volymer. Detta tillskott av energi i de övre frekvensområdena ger därför väldigt olika hörbara beteenden. Ni kan nog intuitivt förstå att om man nu höjer basen så kommer detta att kompensera upp för den mängd energi av extra övertoner som systemet skapat, så att det totala intrycket av återgivningen upplevs som en mer likvärdig klangbalans mot originalet.

Dessutom skall sägas att en ojämn och spretig frekvensgång i de övre frekvensregistren ej är förenlig med en slank och rak frekvensgång nere i basen. Det ger snabbt en känsla av en tunn, oharmonisk och tröttsam återgivning. Så även här är den enklaste lösningen att tillföra extra basenergi i lagom mängd, för att maskera spretigheten uppåt.

Detta innebär alltså att för mycket bas kommer att ge ett överdrivet snällt och varmt ljud som inte kan ge riktigt rätt känsla av attack och snabba anslag eller att slutresultatet låter tjockt, gosigt, resonant eller fett. Frekvensresponsens jämnhet i mellanregister och diskant är direkt avgörande för hur mycket tiltning av den totala responsen som ger det bästa återgivningsresultatet. Så det är i sig en konst och kräver att man vet vilka mekanismer som inverkar för att kunna utföra denna kompromisslösning riktigt bra. Dvs. att veta hur mycket tiltning som erfordras och var den skall börja verka, "ingreppspunkten", för att ett visst ljudsystem skall erhålla en så upplevd god balans av renhet och naturlig värme som detta system kan upplevelsemässigt prestera. Avslutningsvis skall bara sägas här, så inte missförstånd sker i samband med denna text, att det givetvis är bäst om man på något sätt kan minska på spretigheten uppåt, så man slipper maskera den med bas.

Eftersom en högtalare är en komplex mekanisk och elektrisk konstruktion av en mer eller mindre kompetent utvecklare så blir resultatet kraftigt varierande ifråga om bl.a. frekvensrespons, resonanser ifrån lådan, element som har karakteristiska färgningar som ofta uppträder mest påtagligt i sina yttre frekvensområden de arbetar i och inte går att få bort vid delningsfrekvenserna och/eller felaktigt valda delningsfrekvenser. Fasningen mellan elementen ej samverkar så att utsläckning eller peakar förvanskar ursprungssignalen. Olika konstruktörer utvecklar sina produkter för olika placering i ett rum. En del tycker att de skall stå intill väggen, tex Carlssonhögtalarna som tar vara på det tillskott man får av väggen medans de flesta tillverkare optimerar för en placering en bit ut från väggen med mindre bidrag av tidiga reflexer.

Alla högtalare, även de riktigt bra bör integreras i den miljö där de står. Positionen kan ge avsevärda klangskillnader i basen och upp i nedersta mellanregistret och förstöra till exempel röster illa om inte varsamhet förekommer med hur man ställer upp dem gentemot de närliggande väggarna. Här skapas alltså utrymme för stora variationer i basåtergivningen med skiftande helhetsintryck som resultat. Anledningen till detta är att den återgivning vi uppfattar ifrån vår lyssningsplats, är dels det ljud som når oss direkt från högtalaren men även den bas som kommer ifrån det basstöd alternativt utsläckning som erhålls utav närliggande väggar och golv intill högtalaren, eftersom basen strålar likformigt åt alla håll. Olika väggar, golv och tak kan ge väldigt olika "basstöd", stabila väggar efterliknar den teoretiska bashöjningen mest medans gipsväggar i värsta fall, istället kan absorbera basenergi vid vissa frekvenser och ge ett helt annat resultat än väntat.

En högtalares position ger en bredbandig och påtaglig inverkan på frekvensresponsens nedre område, som i värsta fall kan sänka ett riktigt fint system till medelmåttig nivå. Detta är en faktor som få säljare tar särskilt stor hänsyn till utan de är nöjda bara det låter ur högtalarna och tycker det är gott nog. Eventuellt kanske de kostar på sig att flytta högtalarna någon extra gång innan utvärdering av högtalarna börjar, något som Accurate Audio inte anser vara tillräckligt då man bör bedöma en högtalare mer kritiskt inför ett eventuellt köp. Faktum är också att de fysikaliska lagarna gäller alla högtalare oavsett pris! En del tycks tro att bara för att högtalaren är så dyr och skall vara så bra, så låter den alltid bra. Det är snarare precis tvärtom! Har man en mycket bra högtalare så få man kanske ut drygt hälften av dess potential bara genom att ställa upp dem men vill man få ut mer finns inga genvägar utan man måste arbeta med deras position och omgivning.

Tack vare otaliga prov, målmedvetenhet och viljan att förstå vad som är viktigt, så har en omfattande erfarenhet byggts upp hos oss under 25 års tid, vad beträffar equalisering för att erhålla linjär återgivning. Nyttja den! Vi kan snabbt peka på vad som behöver göras i ert system för att förbättra den. Det kan vara en mycket god investering som sparar er tid och pengar på sikt, samt ger er mer glädje av er anläggning nu direkt istället för att ni skall lägga många år av er egen tid på att själv bygga upp samma kunskap, för att komma tillrätta med problemen och därigenom komma närmare musiken.


### Distorsionen som begrepp

Distorsionen ifrån musikanläggningen är en oerhört avgörande faktor för hur det låter! Begreppet distorsion betyder förvrängning av ursprungssignalen. Om ursprungssignalen förändras pga av att en länk i systemet inte klarar av att göra sitt arbete tillräckligt bra, dvs. att överföra eller förstärka signalen med bibehållet utseende, så lyssnar vi ju inte på musiken så som det var tänkt ifrån början. Oftast pratar vi om distorsion som är dynamisk och beroende utav signalnivån. Tänk er att en förvrängning är konstant och oberoende utav volymen. Då är det samma som ett frekvensgångsfel. Detta brukar även kallas linjär distorsion och pratar vi siffror så kan man konstatera att 1 % distorsion motsvarar ca 0,1 dB avvikelse från rak kurva, dvs ett allmänt ansett, mycket litet tonkurvefel. Se det nu på det omvända sättet, 3 dB är 50 % distorsion och vilken anläggning har inte en sådant tonkurvefel... Ja hur uppfattar våra öron egentligen linjär distorsion? Det finns vedertagna kurvor på hur vi generellt uppfattar amplitudförändringar i tonkurvan beroende på ändringens bandbredd och frekvens.

Det är väl känt att vi människor har svårare att höra linjära fel än olinjära fel men frågan är om skolböckerna verkligen speglar en helt sann bild utav vad vi verkligen klarar av att höra? Utvärderingar utav frekvensgångsavvikelser som utförts, har skett över förvisso bra monitorer, men dessa har likväl så pass stora frekvensgångsfel redan från början, så hur skall man då kunna höra relativt små linjära fel som istället drunknar i det systematiska fel som monitorerna utgör, vid utvärderingen?

Jämför en test med utvärdering av "vanlig" THD-distorsion. Om vi tänker oss att vi vill utvärdera hur mycket en länk förändrar återgivningen, där bråkdelar av 1 % införs, vill man väl inte göra det över ett system som redan från början producerar 10 % distorsion? Då blir det svårt att höra skillnaderna mellan de olika testfallen och testen känns knappast riktigt relevant. Men om systemet är högkvalitativt och har en total distorsion på exv 0,5 % från början, så hör vi lättare de små skillnader som vi försöker avslöja.

Allt är relativt och detta är en avgörande faktor som tyvärr inte lagts tillräckligt stor vikt vid i denna debatt och diskussion inom ljudåtergivning och just tonkurvefel!


### Olinjär distorsions inflyttande på återgivningen

Den mekaniska kopplingen till rummet som en högtalare har mer eller mindre, skall man alltid eftersträva att minimera. Spikes förekommer flitigt på marknaden och levereras tom från vissa högtalartillverkare. De ger en större mekanisk koppling och en starkare resonans nere i basen som initiellt kan uppfattas som dynamikhöjande effekt. Men egentligen är det bara en distorsionshöjning, faktiskt! Det enda fall som det skulle kunna ge en positiv effekt är om högtalarna har en dipp i sin respons tillsammans med rummet vid just den resonansfrekvens som spike'sen har, men det måste ses mer som en tillfällighet att det skulle ske. Vi rekommenderar hursomhelst, alltid att använda mjuka fötter under högtalarna, av typen SD-fötter eller liknande. Se till att de är avstämda för högtalarnas vikt, så att resonansfrekvensen hamnar långt under det hörbara området, så ger det dig alltid den renaste basåtergivningen och dessutom så stör man sina eventuella grannar mindre.

Allt för ofta diskuteras även hur låga distorsionsnivåer vi kan höra! En del kan prata om hur olika kablar låter och att de mätt upp distorsion på

Högohmig belastning som slutsteg eller förförstärkare skall ha en lågkapacitiv signalkabel och lågohmiga belastningar som högtalare skall ha låginduktiv kabel för att erhålla så lite förluster som möjligt. Om nu sådana produkter ger återgivningen ett hårdare ljud, så beror det alltså inte på att kabeln är dålig utan att något annat i anläggningen brister och skapar en skräpig eller jobbig diskant. Faktum är att vi människor i realiteten har svårt att detektera fel under ca 0,1 % distorsion. Detta har utvärderats med en summeringsburk, där en valfri störsignal med ställbar nivå kan läggas till en musiksignal och hittills har ingen lyckats höra fel som är under 0,1 % när det påminner om ursprungssignalens frekvensinnehåll. Dvs. felet skall vara mindre än en 1000-del utav ursprungssignalen för att vara under hörtröskeln. Varför då diskutera en distorsionsnivå på 0,001 % THD eller mindre? Inte för att det blir sämre, men det gagnar ingen, kostar onödiga pengar och är helt enkelt inte sunt då fokus hamnar på fel saker samt för inte utvecklingen vidare!

Det som är viktigt för att vi skall få en så stor musikupplevelse som möjligt, är att erhålla ett totalt system som har mindre än 0,1 % distorsion under alla dynamiska förhållanden, dvs. med alla sorters musik. Då störs vi inte av felen som finns där, väl undertryckta under hörtröskelnivån, utan upplever bara musiken! Att en enhet mäter under 0,001 % THD i en statisk distorsionsmätning enligt någon THD-norm, säger knappast särskilt mycket om hur den låter när dynamisk musik spelas... Det kan givetvis vara så att det utförs på ett föredömligt sätt men kan också mycket väl vara så att den spelar orenare än en förstärkare som uppger exv. &lt; 0,1 %, Så man kan helt enkelt inte gå så hårt på låga distorsionssiffror utan vad man bör göra, är just att se till att den analoga elektroniken uppfyller grundkravet för vad våra örons upplösning klarar. Det måste anses vara en vettig nivå att eftersträva! Detta innebär i realiteten att hela elektronikkedjan skall hålla en distorsionsnivå under 0,1 % THD. Därför bör varje enskild länk klara av &lt; 0,05 % THD. (Digitala länkar bör däremot hålla en distorsion som är &lt; 0,001 %, se nedan).

De som minns hur det var att lyssna på, eller lyssnar på LP-skivor idag vet hur tydligt man hör skivknaster och brus emellan låtarna. Denna brusnivå ligger ca -60 dB, (0,1 %) ner under musiksignalen. Så när musiken spelas så är det oftast ingen som störs utav knastret. Det får betraktas som distorsion av oharmonisk karaktär som även om det ibland ligger i ett frekvensregister där det är väldigt svag musiksignal som återges så maskeringen blir väldigt liten, så störs vi oftast ändå väldigt lite eller inte alls utav det...!

Man kan alltså konstatera att vi helt enkelt inte hör felen i musiken om de blir tillräckligt små och maskeras med musik. Varför då lägga pengar på irrelevanta tekniska krav? Du klär väl inte insidan av förstärkar- eller högtalar- lådan med guld?

Extremt lågdistorderande högtalare drivna av riktigt ren elektronik ger ett större djup i ljudbilden, dvs småljud hörs tydligare och rumsatmosfären, om den nu finns i inspelningen, framträder tydligare och ger ett större insikt i inspelningen. Det är utan tvekan viktigt för hur vi upplever återgivningen, men uppfylls inte kriteriet på rak frekvensgång samtidigt, så minskar även ett sådant rent systems faktiska trovärdighet påtagligt. Till sådana produkters försvar, är att de har initiellt oftast en rätt god respons från början, då elementen är högkvalitativa. Men även riktigt fina högtalare har förbättringar att hämta, genom att EQ'as. Detta är ett faktum!!!


### Digital distorsion

Den digitala signalen skiljer sig från den analoga i det avseendet att dess distorsionsnivå ökar ju lägre amplitudnivå, istället för att minska, som det gör i analog elektronik. Linjariteten i en CD-spelares DAC bör därför vara så pass bra över hela formatets dynamikområde, så att inte signalen blir mer distorderad vid svaga signaler än nödvändigt. Den disponibla dynamiken på drygt 98 dB, bör man försöka hålla så ren som möjligt. Betänk att vi människor har en hörbarhetsgräns på 60 dB, eller kanske lite mer. Om vi nu spelar musik med stor dynamik, låt oss anta 30-40 dB, så kommer 16-bit's formatet som CD-skivan erbjuder, att precis klara av att förmedla musiken till oss utan störande degraderingar. Rent teoretiskt ger CD-formatet en minimal distorsion på ca 0,0014 % vid full utstyrning. Men då signalens amplitud minskat med -20 dB har distorsionen ökat 10 ggr till 0,014% och med ytterligare sänkning ner till -40 dB har distorsionen ökat ytterligare , till 0,14%. Observera att det förutsätter att musiken på skivan utnyttjar CD-formatets ALLA 16 bitar! Något som man idag löser då inspelningarna oftast görs med 24-bitars upplösning och därigenom kan det headroom som alltid måste finnas vid en inspelning, "tas bort" vid överföring till CD-skivan. Om CD-spelaren inte klarar &lt; 0,0014 %, så kommer återgivningen få hörbar distorsion vid musik med stor dynamik. (En liten not. bör i sammanhanget tilläggas och det är att uppgiven distorsion i CD-spelarens tekniska datablad, oftast är summan av både den digitala distorsionen och den analoga utgångens distorsion. Hur mycket respektive teknik representerar är svårt att veta. Det bästa är att kolla DACens tekniska datablad om man nu vill veta exakt vad som är vad).


### Equalizerns berättigande

Hifi-industrin har under många år hävdat att all form av adderad elektronik är av ondo, som exempelvis tonkontroller och equalizers. Detta är en myt som industrin har supportat, för att kunna tillverka elektroniken billigare. Flera hifi människor har inte varit sena att hänga på och underminera hur det faktiskt ligger till. Av här ovan fört resonemang i texten, hoppas jag det framgått att det linjära felet är i stort sett alltid betydligt större och mer påverkande på hur färgad återgivning vi upplever ifrån systemet, i förhållande till det som en EQ i sig EVENTUELLT bidrar med i form av olinjär distorsion. Fördelarna är helt enkelt så mycket större med en EQ inkopplad i en anläggning, av god kvalitet och rätt injusterad, att det i princip alltid överväger de nackdelar som eventuellt hörs av tillförd olinjär distorsion. Men det förutsätter och krävs att EQ-arbetet utförs med mycket god erfarenhet.

En mycket intressant frågeställning i sammanhanget, är hur stor relativ påverkan, linjär kontra olinjär distorsion har gentemot varandra, för oss människor? Ett område som definitivt inte forskats tillräckligt inom. Det är Accurate Audio's uppfattning att det är i stort sett lika lätt att detektera olinjär distorsion som linjär distorsion, men det är lättare att fokusera på saker som varierar i nivå. Detta innebär att vi "sticker ut hakan lite" och ifrågasätter vedertagna antaganden beträffande vad vi hör. Eftersom många anser/tror att det är flera gånger svårare att detektera skillnad dem emellan.


### Akustikens betydelse är klart underskattad!

Anläggningens beståndsdelar är som ni förstår av ovanstående resonemang inte oviktiga men det som många inte vet om eller tar så stor hänsyn till, oftast pga. okunskap, är hur viktigt akustiken i rummet är. Att sätta en siffra på dess betydelse kontra anläggningen, kan ge fel signaler, eftersom grundförutsättningarna är så olika i olika rum. Men utifrån ett normalt modernt vardagsrum med ganska ren och stram stil, så kommer en genombearbetad akustik utgöra betydligt mer än hälften av ljudkvalitén. Rummets inverkan på återgivningen betyder alltså oftast mer än anläggningen. Ett rum som har bearbetats och tid lagts på att få de viktiga parametrarna under kontroll, kan låta avsevärt bättre med en hyfsad anläggning än en extremt dyr och fin anläggning i ett vardagsrum utan någon akustisk bearbetning. Dessutom måste sägas att ett vardagsrum inte behöver se ut som en studio för att förhöja ljudkvalitén väsentligt. Det finns många saker som kan utföras och som bidrar till en mer kontrollerad akustik utan att vardagsrummets design och utseende blir nämnvärt försämrad.


### Avslutningsvis

Ja mycket tankar och idéer kan diskuteras inom hifi:ns område. Ovanstående text speglar några av Accurate Audios åsikter i ämnet och önskan att på ett balanserat sätt uppnå så mycket "pure music" det går för pengarna. Dvs. de produkter som erbjuds på hemsidan har valts ut efter dessa kriterier. Dock kan givetvis våra leverantörer ha fler produkter i sitt sortiment som inte presenteras här och det betyder inte att den eller de är sämre för det, men att vi inte utvärderat produktens prisvärdhet ännu.

Att en designad och exklusiv konstruktion kostar mer än en enklare konstruktion förstår nog alla och vi lägger inga aspekter på detta. Det måste istället få vara upp till var och en att få bedöma utseendets betydelse och prisvärdhet, att samtidigt försköna sin inredning som man erhåller välljud kostar! Alternativt kan man givetvis finna designade saker där ljudet inte prioriterats lika mycket. Valet är ditt!

Hoppas vi har gett en lite bättre förståelse utav musikåtergivningens mysterier. Är det något Ni undrar över, så är Ni alltid hjärtligt välkomna att ta kontakt med oss.

Mvh
_Accurate Audio AB._



## Tjänster

Accurate Audio AB erbjuder ett flertal tjänster relaterade till allt som har med välljud och akustikbearbetning i mindre rum och lokaler. Vår specialitet är bearbetning medelst EQ för eliminering av resonanser och erhållande av rakare frekvensgång. Vi levererar en så neutral och naturlig återgivning som överhuvudtaget är möjligt att åstadkomma utifrån givna förutsättningar.

Vi garanterar Er en större musik upplevelse med större naturlighet i hela återgivningen. Basen skall vara torrt, tight och dynamiskt homogent. Oftast är felen störst just i basen och en betydligt mer naturligt fundament i hela musikens uppbyggnad och presentation erhålls tack vare att stor omsorg läggs på att erhålla en exakt injusterad respons.

Som kund kommer ni att förundras över hur mycket mer avspänt och samtidigt dynamiskt och luftigt klingnade, ert system kan prestera med en korrekt injusterad EQ installerad. I stort sett alltid, går det att spela betydligt högre med full behållning  av musiken, just tack vare mindre sk linjär distorsion.

Givetvis anpassar vi oss efter dig som kund och dina specifika önskemål. Vi tillgodoser även dem som önskar ett varmt, fylligt och basrikare sound när så önskas. Vi erbjuder professionell hjälp och anpassar ljudet till bästa möjliga nivå utifrån given hårdvara, exempelvis på disco, pubar och offentlig miljö där en naturlig bas med tryckkänsla och eller bakgrundsljud är mer önskvärt än detaljrikedom och stereoperspektiv.

*Bra ljudåtergivning är livskvalitet!*

Tveka inte att kontakta oss om Ni undrar över något.
Pris offereras på förfrågan!


### Försäljning

Vi är ett växande företag som kanske inte erbjuder en jätteflora utav varor. Istället har vi utvalda produkter som ger så mycket prestanda som möjligt för dina surt förvärvade pengar.

Vårt motto är att sätta Er kunder i centrum och erbjuda bästa möljiga pris på Svenska marknaden samt ge professionell hjälp vid frågor och all den service Ni kan tänkas behöva.

Försäljningen av produkter sker främst över internet direkt ifrån vår produktpresentation här på hemsidan, genom att klicka på Varukorgen och välja det antal man önskar vid respektive produkt. Klicka på "varukorgen" längst ner i vänster kolumn på hemsidan för att se vad Ni lagt i den och när Ni är nöjd, slutförs köpet genom att gå igenom de fyra stegen fram till själva beställningen där köpet genomförs. Ni får då ett mottagningsbevis på ert köp, som sedan bekräftas med en orderbekräftelse, efter att vi gått igenom ordern och kollat allt. I samband med att era varor skickas dessutom fraktinformation.

Vi erbjuder dessutom direktköp och provlyssning på flertalet utav lagervarorna i Trollhättan.

Kontakta oss för överenskommelse om tid!


### Konsultation

* Nivå 1 - Positionering av högtalare
* Nivå 2 - Genomgång, rådgivning och inställning av befintligt eller nytt ljudsystem
* Nivå 3 - Förslag, anskaffning och installation av lämpliga akustikförbättringar
* Nivå 4 - Om- eller nybyggnation av lyssningsrum för två- eller flerkanalig återgivning i hem eller studio, upp till högsta nivå

Vi erbjuder all form av konsultation för dig som vill ha konkreta råd och förbättringar till stånd med er ljudåtergivning. För att diffrentiera olika arbetsinsatser beskrivs här i olika NIVÅer från 1 till 4.

Vi rekomenderar alltid att en EQ installeras och justeras in för bästa resultat. En bra fullparametrisk EQn ersätter faktiskt stora basabsorbenter utomordentligt bra. Samtidigt som man slipper den/de stora "lådor" som tar en ansenlig yta och utgör ett oftast rätt påtagligt blickfång i rummet. Den sk WAF-faktorn påverkas troligen inte positivt... I en studio är inte sådana utseende frågor avgörande utan rent funktionsbaserat. Likväl gör en EQ med god upplösning en minst lika god insats i rummets normala vistelse områden. (De ljudtrycksförhöjnigar som sker ute i hörnen av ett rum blir inte alltid lika bra tillrättalagda, men där vistas man normalt inte).
Generellt kan sägas att ju lägre frekenser som skall kontrolleras desto större fysiskt och visuellt inflytande utgör absorbenter och diffusorer.Oftast kanske de blir för utseendemässigt påtagliga och interagerar med ett vardagsrums funktion som skall fungera som just alla familjemedlemmars gemensamma viloplats... Men även diskreta diffusorer kan ge en påtagligt stabilare ljudperspektiv även om de inte arbetar så långt ner i frekvens.


### Högtalarpositonering

För de som har studio eller hemanläggningar och önskar få bästa möljiga balans i återgivningen, så måste man vara noggrann med hur högtalarna placeras gentemot sin närmsta omgivning. Med god erfarenhet tar arbetet normalt 1-3 timmar att optimera, beroende på givna förutsättningar.

Det är viktigt för stereoperspektivet, att samma basenergi kommer från både vänster och höger så att en ljudkälla bli homogen och inte spretar beroende på frekvensinnehållet i varje ögonblick. Dessutom är det viktigt för att kunna erhålla en naturlig basåtergivning i sin helhet. Vi garanterar en bättre återgivning i sin helhet. Slutresultatet beror på de grundförutsättningar som rum och produkter medger. Högtalarna bör hålla en kvalitetsnivå över den allra billigaste hifin, för att det skall ge ett mervärde.


### Inspelning

Vi utför digitalinspelningar då vi anser det ger högre ljudkvalitet än analoga. Upptagning sker med fåmikrofonsteknik och ev. stödmikrofon vid behov.


### Ljudmätningar

Mätningar kan utföras på oerhört många olika sätt och i många sammanhang. Det viktiga är vid svårare mätningar att kunna tolka och förstå vad som behövs för att faktiskt förbättra en given situation.

Vi erbjuder i första hand mätningar inom följande områden:

* Ljudnivå
* Frekvensgång
* Efterklangstid
* Högtalarmätningar
* Smårumsakustik

Även mer avancerade dynamiska mätningar för ljudintensitet och frekvensinnehåll på stillstående eller rörliga föremål kan utföras mha multi-array mikrofonrigg och bearbetning som generear "fotografiska ljudbilder". Kontakta oss för mer info!


# Uthyrning

Accurate Audio har små och upp till mellanstora PA-system, men har fn inget ljus eller rök.

Anläggningarna som erbjuds, är för den lilla hemmafesten upp till större byggdegårdar eller lokaler på upp till runt 1000 m2 eller utomhus och några hundra personer. Kraven på ljudtryck och basenergi påverkar givetvis hur stora rum/ytor som kan fyllas. Välkommen att rådgöra med oss om Ni undrar över hur stort system ni behöver.


## Vår målsättning

* Bästa service - Produkterna är alltid kontrollerade och genomgångna innan de går ut, för att garantera er en problemfri fest.
* Bästa ljud - OBS! Många hyr ut billiga högtalare med måttligt bra kvalitet, bara för att det skall generera så mycket pengar som möjligt. Betänk att det är mer än en faktor 10 i prisskillnad, mellan en enkla och ett riktigt bra högtalarelement. Behringer har ett stort antal olika högtalarserier och de vi hyr ut i vårt stora system är ifrån deras bästa serie och håller är en mycket hög klass. Systemet är dessutom digitalt intrimmat för att ge dig optimal ljudåtergivning.
* Bästa priset - Utav ovastående kvalitetsresonemang, förstår ni säkert att även PA-högtalare kostar mycket olika. Därför vågar vi direkt påstå att bättre ljudkvalitet än detta kan Ni inte erhålla för dessa pengar!

Så vad funderar ni på, ta ett snack med oss och kolla tillgängligheten...

## Hyresregler

* Hyrestagaren har skyldighet att vara fullt införstådd med innebörden av detta kontrakt.
* All uthyrning sker fritt, från Accurate Audio AB.
* Om Accurate Audio AB dock skall handha transport och eventuell uppriggning av musikanläggningen, debiteras detta enligt gällande prislista.
* Om ljudtekniker eller DJ önskas, bör detta bokas utav Accurate Audio AB minst 1 vecka innan uthyrningstiden.
* Depositionsavgift betalas alltid före hyrestidens början enligt gällande prislista.
* Hyreskostnaden betalas före hyresperiodens början, (eller 12 dagar netto, om så önskas för företag).
* Vid försummelse av återlämning i tid, utav hyrd musikanläggning, debiteras + 50% dygnshyra extra enligt gällande systempris. Därefter gäller dubbla dygnspriset. Alternativt eller dessutom kan eventuellt dubbla nedmonterings och transportpriset enligt gällande prislista bli aktuellt. Vid denna situation äger Accurate Audio AB full rätt att själv välja när och på vilket sätt detta sker!
* Hyrestagaren ansvarar för att musikanläggningen återlämnas i samma skick som den hämtades hos Accurate Audio AB.
* Om skada eller fel skulle uppstå på musikanläggningen under hyrestiden och det visar sig vara hyrestagarens handhavande som varit felaktigt, får hyrestagaren stå för samtliga reparationer och omkostnader för Accurate Audio AB.
* Hyrestagaren ansvarar för förlust eller stöld av utrustningen under hyresperioden.
* Hyrestagaren skall alltid ombesörja så att Accurate Audio AB erhåller tillträde till de lokaler där utrustningen finns, för ev. kontroll, service eller hämtning.
* Med gällande pris menas det som återfinns på hemsidan, www.accurateaudio.se. Rätt till ändringar i prislistan förbehålles utan föregående meddelande och berör inte redan bokade system.
* Detta hyreskontrakt skall finnas i 2 ex. Ett till vardera part och signeras i samband med avhämtning och betalning.


##Hyrespriser
Vid flera sammanhängande dygn erbjuder vi bättre priser.

ANTAL DYGN -> Faktor*Dygnshyra  
1 -> Se Systempriser!  
2 -> 1,6  
3 -> 2,2  
4 -> 2,4  
5 -> 2,6  
6 -> 2,8  
7 -> 3,0  
Privatpersoner och sällskap betalar i samband med avhämtning utav systemet, all konstnad.
Accurate Audio förbehåller sig rätten till att genomföra kreditvärdighetskontroll.


###Transport, upp- & ner- riggning

300 Kr/timma inkl allt.
Minsta debitering 200:-


###Ljudtekniker

Upp till 2000 Kr för en kväll.
Minsta debitering 300:-


### Deposition

20% utav hyresbeloppet, avrundat upp till jämn hundralapp!
Beloppet återfås efter återlämnandet utav alla hyrda artiklar.
Om något befaras vara trasigt vid återlämnandet, äger Accurate Audio rätt till att hålla inne
depositionen tills kontroll utav utrustningen skett.
Detta skall i sådana fall det anses vara nödvändigt, vara utfört senast inom 1 vardagsdygn, efter
återlämnandet och hyrestagaren informerad om utrustningens status.
- Vid fel behålls depositionen och balansräkning ges hyrestagaren efter utförd reparation.
- Vid fungerande utrustning skall Accurate Audio AB tillse att hyrestagaren erhåller depositionen
  tillbaka inom ovan nämnda dygn.
  Företag slipper normalt lägga ut deposition! Accurate Audio förbehåller sig rätten till att genomföra kreditvärdighetskontroll.


### Hyreskontrakt
Vid Varje uthyrningstillfälle skall uthyrningskontrakt skrivas och legitimering kunna ske om Ni
inte redan är känd av oss.
Se HYRESKONTRAKT.


## SYSTEM

### 800W - TRUBADURSYSTEM
Smidigt och lätt system som passar bra till tal, enmansgig eller hemmafesten, då man vill kunna
spela på lite extra i lokaler upp till runt 200 m2.

_Innehåll_
* 2 st Behringer B215A - Aktiva toppar på 2x400 Watt., med 15" + 1,25" driver.
* Stativ
* Kablage
* 12-kanalers mixerbord med effekter.

OBS! Ev. Spelarmedia tillkommer.

PRIS: 500 Kr


### 3200W - PA-SYSTEM
Kraftfullt och välljudande system för det lite större giget, stora festen,  disco't mm, i lokaler
upp till ca 1000 m2.

_Innehåll_
* Case
* 2 st Behringer EP2500  Effektförstärkare
* 1 st Behringer Ultradrive DCX2496 - Digitalt delningsfilter och EQ
* 2 st Behringer B1520 PRO, toppar med 15"+1,75" driver
* 2 st Behringer B1800X PRO, subwoofers med 18"
* Justerbar pinne
* Kablage
* 18-kanals mixerbord med effektljud

OBS! Ev spelarmedia tillkommer.

PRIS: 1200 Kr


### Tillägg


#### SPELARMEDIA
* CD/MP3-spelare ->150:-
* Dubbel-CD och Karaoke-spelare -> 300:-
* DJ-mixer m effekter - Behringer DJX700 -> 250:-
* DJ-mixer Digitalt f PC & Line/Phono-Behringer BCD3000 -> 300:-
* 32-kanals mixerbordKommer


#### MIKROFONER
* Tal och sång mikrofon -> 50:-
* Instrumentmik'arPå förfrågan!Trådlös handmik med sändare -> 300:-
* Mygga med sändareKommer

#### EQ
* Behringer Ultracurve 2496 - Digital -> 300:-
* Behringer Ultragraph FBQ 1502 -> 100:-
* Behringer Ultragraph FBQ 3102 -> 175:-


#### EFFEKTER
-->På förfrågan!

Alla uppgivna priser är per dygn och inklusive MOMS!
